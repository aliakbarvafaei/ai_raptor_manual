ایرالکو برنده اصلی اختلافات خانوادگی؛ مقاومت حسینی مقابل پرسپولیس بی‌دلیل نبود
09 بهمن 1403 ساعت 09:00
9 نظر
ایرالکو برنده اصلی اختلافات خانوادگی؛ مقاومت حسینی مقابل پرسپولیس بی‌دلیل نبود
نساجی
نساجی
1 - 2
پایان
آلومینیوم اراک
آلومینیوم اراک
روز سوم هفته هفدهم رقابت‌های لیگ بیست‌و‌چهام به کام مجتبی حسینی و شاگردانش بود.
به گزارش فوتبال 360، مجتبی حسینی در حال سپری کردن دوران خوشی با آلومینیوم است. او طی ای سال‌ها در ذوب‌آهن و پیکان سختی‌های زیادی متحمل شد و با مدیران باشگاه اختلاف داشت اما در اراک تیم منسجمی ساخته که نبرد با آن‌ها برای هر حریفی سخت است. البته گاهی اختلاف نظراتی هم با رجاییان و هیات‌مدیره دارد ولی شکاف میان کادر فنی و مدیریت آنچنان نیست که کار تیم را مختل کند. آن‌ها هفته هفدهم را با یک پیروزی ارزشمند در ورزشگاه وطنی قائمشهر پشت سر گذاشتند و بار دیگر رد پای امین کاظمیان ستاره این فصل لیگ برتر در این برد محسوس بود.

چهارمین باخت نساجی طی دو فصل 
آلومینیوم با مجتبی حسینی روند فوق‌العاده‌ای در مصاف با نساجی مازندران داشته است. ایرالکو فصل گذشته 3 مرتبه با قرمزپوشان قائمشهری مصاف داد که هر 3 مسابقه با پیروزی یک بر صفر آلومینیوم به پایان رسید. آن‎‌ها دو مرتبه در لیگ و یک مرتبه در جام حذفی موفق به شکست نساجی شدند. در بازی رفت فصل جاری نیز آلومینیوم تا دقیقه 95 با یک گل پیش بود که در ثانیه‌های پایانی گل تساوی را دریافت کرد. مصاف پنجم دو تیم در دو فصل اخیر در ورزشگاه وطنی برگزار شد و اینبار شاگردان مجتبی حسینی در وقت‌های اضافی با پنالتی عارف حاجی‌عیدی نتیجه را دو بر یک کردند. گل اول را هم به شکلی تماشایی بهرام گودرزی ثبت کرده بود. مسابقه آلومینیوم و نساجی با تساوی 1-1 در حال اتمام بود که امین کاظمیان بار دیگر اثرگذار ظاهر شد و برای تیمش پنالتی گرفت. این عملکرد کاظمیان بار دیگر باعث حسرت پرسپولیسی‌ها شد که با مقاومت مجتبی حسینی در جذب کاظمیان ناکام ماندند.

آلومینیوم برنده اصلی جدال درون‌خانوادگی 
پس از شکست نساجی مازندران در ورزشگاه فولاد آره‌نا بار دیگر شاهد رفتاری عجیب از سوی ساکت الهامی بودیم. این مربی نتوانست خشم خود را کنترل کند تا برای چندمین مرتبه طی سال‌های اخیر حرف‌هایی بزند که خیلی زود پشیمانی به بار آورد. او یک روز پس از این مسابقه جنجالی از هدایت نساجی مازندران کنار کشید و مشخص بود شاگردانش بدون رهبر مقابل تیم منسجم آلومینیوم کار سختی دارند. شاید اگر ساکت در این مسابقه کنار زمین حضور داشت، نتیجه طور دیگری رقم می‌خورد اما به هر ترتیب این آلومینیوم بود که موفق شد با 3 امتیاز از زمین مسابقه خارج شود تا برنده اصلی حواشی بازی فولاد و نساجی لقب بگیرد. حسینی در پایان این مسابقه به تمجید از کیفیت شاگردان پرداخت و به شدت از آن‌ها تمجید کرد. او امیدوار بود این روند تیمش در بازی‌های آینده هم ادامه داشته باشد.


ایرالکو به دنبال صدرنشینی در لیگ میانه جدولی‌ها 
معمولا مربیان تیم‌های میانه جدولی از مقایسه تیم خودشان با پرسپولیس، تراکتور و سپاهان هراس دارند. حالا البته فولاد توانسته با یحیی گل‌محمدی به این کلیشه پایان بدهد و قرمزپوشان اهوازی با برد مس در رفسنجان مدعی جدی قهرمانی شده‌اند. به هر حال اما مربیانی مانند ربیعی موفقیت را با کسب رتبه بهتر در میان تیم‌های میانه جدولی تعریف می‌کنند. با این فرضیه حالا آلومینیوم یکی از تیم‌هایی است که برای کسب رتبه پنجمی شانس زیادی دارد. آن‌ها با مجتبی حسینی انسجام قابل تاملی دارند و با پیروزی مقابل نساجی 23 امتیازی شدند و با دو امتیاز کمتر از گل‌گهر در رتبه ششم جدول در پایان هفته هفدهم قرار گرفته‌اند. مجتبی حسینی و شاگردانش در جام حذفی هم حضور ندارند و حالا پس از ثبت اولین پیروزی در نیمه دوم مسابقات، با انرژی و روحیه بالا آماده میزبانی از تیم بحران‌زده مس در اراک می‌شوند.

میلاد فخرالدینی در گفت‌وگو با «فوتبال 360»؛ با گل‌گهر به آسیا فکر می‌کنیم
09 بهمن 1403 ساعت 08:00
6 نظر
میلاد فخرالدینی در گفت‌وگو با «فوتبال 360»؛ با گل‌گهر به آسیا فکر می‌کنیم
فخرالدینی از حضور در جمع شاگردان تارتار کاملا رضایت دارد.
به گزارش فوتبال 360، گل‌گهر سیرجان در بازار نقل‌وانتقالات زمستانی فوتبال ایران فعالیت خوبی داشت و در این فرایند، میلاد فخرالدینی بازیکن باسابقه تیم شمس‌آذر قزوین که در مدت اخیر برای تیم‌های متفاوتی بازی کرده را به خدمت گرفت تا مهدی تارتار، یک مدافع‌ کنار باتجربه را به تیمش اضافه کند. فخرالدینی اگر چه ۳۴ ساله است و این برای یک مدافع سن بالایی محسوب می‌شود اما آمادگی بالای او به همراه تجربه خوبی که در تیم‌های مختلف کسب کرده، بدون تردید به کمک گل‌گهر خواهد آمد.

گل‌گهر در نیم‌فصل اول فقط مجید عیدی را در دفاع راست داشت و عملا ذخیره‌ای برای او نداشت و حالا با اضافه شدن میلاد فخرالدینی، تارتار از این جناح خیال آسوده‌تری دارد و البته او در دو مسابقه اخیر این تیم در آغاز نیم‌فصل دوم به میدان رفت و در چنین شرایطی با او در فوتبال 360 گفت‌وگو داشتیم و درباره وضعیتش در تیم جدیدش صحبت کردیم. 

*این دو بازی آغازین تو برای گل‌گهر چطور بود؟

معمولا بازی اول برای همه تیم‌ها سخت است چون تیم‌ها نزدیک به 20 روز از شرایط بازی دور بودند و بردن در بازی‌های اول خیلی مهم است و خیلی به تیم کمک خواهد کرد. این دو بازی هم به شرایط جدولی ما خیلی کمک کرد. در بازی قبلی که من فقط یک روز تمرین کرده بودم و باز، کادرفنی به من اعتماد کردند و به من بازی دادند که توانستیم آن مسابقه را ببریم. بازی با استقلال خوزستان هم بازی سنگینی بود و بازی کردن در زمین این تیم سخت است، دیدید که این تیم در خانه خود خیلی از تیم‌های بزرگ را برده. خدا را شکر در این بازی هم توانستیم به بازی برگردیم.

*در این بازی حقتان برد بود؟

در نیمه دوم می‌توانستیم 3 گل بزنیم و برنده باشیم اما متاسفانه نشد و بازی مساوی شد. خدا را شکر با همه این‌ها بازی را نباختیم.

*در بازی با ملوان بحث‌های عجیبی صورت گرفت و ملوان 9 نفره شد، از اتفاقات آن مسابقه صحبت کنیم.

در مورد اتفاقات بازی، هم واضح است که این فوتبال است و همیشه اتفاقاتی پیش می‌آید. همه به دنبال نتیجه گرفتن هستند و فشار روی بازیکنان زیاد است. با همه این موضوعات باید بدانیم که این حاشیه‌ها همیشه هست و مشکل خاصی هم در این بازی به وجود نیامد.

*چه شد که پیشنهاد گل‌گهر را قبول کردی؟

وقتی پیشنهاد گل‌گهر برای من رسید، با روی باز کاملا انتخاب کردم. این باشگاه و این تیم در چند سال گذشته نشان داده که باشگاه بزرگی است و امکانات لازم را برای ارتقای جایگاه خود دارد. من هم دنبال پیشرفت هستم و سعی می‌کنم همیشه انتخابی داشته باشم که بتوانم در آینده برای خودم تاثیرگذار باشد. ممنونم از کادرفنی گل‌گهر که به من اعتقاد داشتند و من را در لیستشان گذاشتند. انشالله بتوانم با عملکردم، جبران کنم و بتوانم برای تیم مفید باشم.

*مهدی رحمتی گفته بود که تو پیش از آمدنش تصمیم به جدایی گرفتی، درست است؟

من در ابتدای فصل، فکر می‌کنم تنها یک روز قبل از پایان نقل‌وانتقالات شمس‌آذر را انتخاب کردم چون دوستانم آنجا بودند. سعید دقیقی، هم‌تیمی و هم‌بازی قدیمی من بودند و پس از صحبتی که داشتم، متوجه شدم به من نیاز دارند و رفتم برای کمک کردن به شمس‌آذر. شرایط خیلی خوب بود و آنجا پانزده بازی در نیم‌فصل حضور داشتم. با این حال وقتی به نیم‌فصل رسیدیم، تصمیم به جدایی گرفتم و همانطور که آقای رحمتی گفت، درست روز قبل از آمدن ایشان به شمس‌آذر من این تصمیم را گرفتم و کارهای جدایی را انجام دادم. من دیگر تصمیم را گرفته بودم و جایی که دیگر نتوانم کمک کنم، ترجیح می‌دهم از تیم جدا شوند. من این تصمیم را گرفتم و کارهایش را انجام دادیم. من دیگر تصمیمم را گرفته بودم و رفتم. به هر حال جوان‌ها الان باید به تیم کمک کنند و آرزوی موفقیت برای این تیم خوب و جوان دارم. تیمی بسیار دوست‌داشتنی است و انشالله بهترین نتایج را بتوانند بگیرند.

*نظرت درباره ادامه فصل و کار کردن با آقای تارتار در سیرجان چیست؟

خدا را شکر شرایطم خوب است و اینجا با اکثر بچه‌‎ها قبلا هم‌تیمی بودم و البته بیشتر رفیق بودم. خدا را شکر تیم خیلی خوبی داریم که جوی صمیمی دارد. امکانات خیلی خوبی هم داریم. من خودم اینجا از همه بیشتر می‌خواهم تفکرات سرمربی را پیاده کنم و من دنبال این هستم که بدانم سرمربی از من چه می‌خواهد. ما می‌خواهیم در ادامه فصل نتایج بهتری بگیریم. بازی‌های امسال خیلی سخت شدند و یعنی همه تیم‌ها به یکدیگر نزدیک شدند و امتیاز گرفتن از هر تیم در حد یک امتیاز هم سخت است. الان هم یک سری از تیم‌ها برای قهرمانی می‌جنگند و برخی دیگر برای کسب سهمیه. واقعا امتیاز گرفتن در این وضعیت سخت است. انشالله بتوانیم در سه بازی بعدی نتیجه لازم را بگیریم و شرایط خودمان را در جدول بهتر کنیم و قطعا یک نیم‌نگاه ویژه به سهمیه آسیایی داریم.

پایان روز پرماجرای آبی‌ها در بازار زمستانه؛ احمدی آبی‌پوش شد، محمدی بازگشت
09 بهمن 1403 ساعت 01:00
46 نظر
پایان روز پرماجرای آبی‌ها در بازار زمستانه؛ احمدی آبی‌پوش شد، محمدی بازگشت
مهران احمدی، ششمین خرید زمستانی استقلال محسوب می‌شود.
به گزارش فوتبال 360، استقلال که در پنجره نقل‌وانتقالاتی زمستان بسیار فعال نشان داد، در آخرین ساعات دوشنبه‌شب که آخرین روز مهلت نقل‌وانتقالات بود یک بازیکن دیگر هم جذب کرد. مهران احمدی بازیکن 27 ساله تیم خیبرخرم آباد با عقد قراردادی دو ساله به استقلال پیوست. احمدی ششمین خرید زمستانی استقلال محسوب می‌شد. صالح حردانی، محمدرضا آزادی، آرمین سهرابیان، جوئل کوجو؛ مهران احمدی و ابوالفضل زلیخایی بازیکنانی بودند که استقلال موفق به جذب آنها شد. در آن‌سو گوستاوو بلانکو، گائل کاکوتا، آرمان رمضانی و میلاد زکی‌پور از استقلال جدا شدند. سامان فلاح هم به صورت قرضی به ملوان رفت.

بازگشت مهرداد محمدی
باشگاه استقلال در بیانیه خود درباره فعالیت‌های نقل‌وانتقالاتی از بازگشت مهرداد محمدی به لیست نفرات تیم خبر داد. محمدی به دلیل مصدومیت از لیست استقلال خارج شده بود. همچنین به نظر می‌رسد که مسعود جمعه بازیکن خارجی استقلال در این تیم ماندنی شده است.

تنها نقطه تاریک پرسپولیس در مصاف با تراکتور؛ بازهم کارت قرمز در یک بازی حساس!
08 بهمن 1403 ساعت 20:30
212 نظر
تنها نقطه تاریک پرسپولیس در مصاف با تراکتور؛ بازهم کارت قرمز در یک بازی حساس!
پرسپولیس برای سومین‌بار در این فصل مقابل یک تیم شناخته‌شده اخراجی داد و مجبور شد دقایق قابل توجهی را با یک بازیکن کم‌تر ادامه دهد.
به گزارش فوتبال 360، پرسپولیس در مصاف حساس برابر تراکتور به برتری شیرین 2 بر صفر دست یافت تا فاصله‌اش با این تیم در بالای جدول کاهش پیدا کند. یکی از معدود نکات تاریک این بازی برای تیم پایتخت‌نشین اخراج زودهنگام محمد خدابنده‌لو بود که باعث شد این تیم یک نیمه را با یک بازیکن کمتر بازی کند و عجیب است که این اخراج، اولین کارت قرمزی نبود که سرخ‌پوشان در دیدارهای مهم این فصل دریافت می‌کردند.

سروش رفیعی
هافبک باتجربه پرسپولیس در دقیقه 76 دیدار رفت برابر تراکتور توسط وحید کاظمی و طی تصمیمی جنجالی از زمین اخراج شد و این اتفاق در حالی رخ داد که تیم تحت هدایت خوان‌کارلوس گاریدو با یک گل عقب بود. با این حال تیم تهرانی بازگشت فوق‌العاده‌ای به بازی داشت و موفق شد در دقیقه 89 توسط ایوب العملود از شکست فرار کند و با امتیاز به خانه بازگردد.

گیورگی گولسیانی
مدافع باتجربه پرسپولیس در مصاف با سپاهان بی‌احتیاطی بدهنگامی را انجام داد و در دقیقه 35 با کارت قرمز مواجه شد و از زمین بیرون رفت تا دیدار با طلایی‌پوشان وارد فاز جدیدی شود. سرخ‌پوشان تا زمان اخراج، عملکرد خوبی داشت اما بعد از آن شاهد افت این تیم بودیم. ماحصل برتری عددی سپاهان، گل مهدی لیموچی در نیمه دوم بود که باعث شد گاریدو در آستانه اخراج قرار بگیرد.

محمد خدابنده‌لو
هافبک 25 ساله پرسپولیس در سومین بازی حساس این فصل با اشتباهی بدهنگام تیمش را در نیمه نخست 10 نفره کرد. با این حال محمد خوش‌شانس بود که هم‌تیمی‌هایش در بهترین فرم ممکن بودند و حریف از اوج آمادگی به دور بود. پرسپولیس همانند بازی رفت با تراکتور، پس از اخراج یک بازیکنش، توانست به یک گل دیگر دست پیدا کند و با برد شیرین 2-0 در بالای جدول به وضعیت خود سروسامان ببخشد.

تمرکز پایین برخی از بازیکنان پرسپولیس در بازی‌های بزرگ حسابی آن‌ها را در این فصل با چالش روبرو کرده و اسماعیل کارتال باید روی این قضیه بیش از پیش کار کند. 

رونمایی رسمی از چهارمین خرید زمستانی استقلال؛ سهرابیان به خانه بازگشت
08 بهمن 1403 ساعت 21:03
372 نظر
رونمایی رسمی از چهارمین خرید زمستانی استقلال؛ سهرابیان به خانه بازگشت
براساس توافق انجام‌شده میان دو باشگاه استقلال و نساجی، آرمین سهرابیان به جمع آبی‌پوشان پایتخت بازگشت و شاگرد پیتسو موسیمانه شد.
به گزارش فوتبال 360، استقلالی‌ها بعد از گذراندن یک نیم‌فصل ناامیدکننده، با توپ پُر وارد بازار نقل‌وانتقالات زمستانه شدند و در گام نخست، خط حمله استقلال تقویت شد؛ به‌طوری‌که جوئل کوجو و محمدرضا آزادی قرارداد خود با استقلال را رسمی کردند تا سیمای خط حمله آبی‌پوشان نسبت به نیم‌فصل نخست دستخوش تغییر و تحولی جدی شود. در شرایطی کوجو و آزادی آبی‌پوش شدند که در سوی مقابل، آرمان رمضانی و گوستاوو بلانکو قراردادشان با استقلال را فسخ کردند.

مدیران باشگاه استقلال روز گذشته به فعالیت نقل‌وانتقالاتی خود ادامه دادند و یک معاوضه مهم میان دو باشگاه استقلال و سپاهان انجام شد. براساس توافق انجام‌شده، صالح حردانی که در ابتدای فصل از استقلال به سپاهان رفته بود، مجدداً به جمع آبی‌پوشان پایتخت بازگشت و در سوی مقابل، میلاد زکی‌پور که پیش از شروع لیگ بیست‌وچهارم آبی‌پوش شده بود، مجدداً به سپاهان بازگشت تا در ادامه فصل جاری کارش را در جمع شاگردان پاتریس کارترون دنبال کند.

رسمی‌شدن بازگشت آرمین به استقلال
آبی‌پوشان بعد از جذب جوئل کوجو، محمدرضا آزادی و صالح حردانی، به دنبال تقویت فهرست خود در روز پایانی فعالیت پنجره زمستانه بودند. در روزهای گذشته رایزنی‌های گسترده‌ای میان مدیران باشگاه استقلال و نساجی برای انتقال آرمین سهرابیان انجام شده بود که سرانجام جابه‌جایی سهرابیان رسمی شد؛ آن‌هم در شرایطی‌که این مدافع باتجربه در ابتدای فصل عضو استقلال بود اما جدایی پرماجرایی از استقلال به مقصد نساجی داشت و حالا او بعد از رایزنی‌های انجام‌شده دوباره با قراردادی یک سال و نیمه به جمع آبی‌پوشان پایتخت بازگشت.

سهرابیان آمد، جذب غلامی منتفی شد؟
آرمین سهرابیان که امروز در ترکیب نساجی برابر آلومینیوم اراک هم به میدان رفت، بعد از انجام این بازی، رسماً از جمع قرمزپوشان قائمشهری جدا شد و با امضای قراردادی رسمی به استقلال بازگشت تا در ادامه لیگ بیست‌وچهارم کارش را در جمع آبی‌پوشان پایتخت ادامه بدهد. سهرابیان بعد از جوئل کوجو، محمدرضا آزادی و صالح حردانی، چهارمین خرید زمستانی استقلال محسوب می‌شود و با توجه به جذب آرمین سهرابیان، به نظر می‌رسد که فرآیند انتقال عارف غلامی به استقلال منتفی شده باشد.

فعالیت نقل‌وانتقالاتی آبی‌ها ادامه خواهد داشت
سهرابیان در شرایطی با استقلال به توافق رسید که او هم توانایی بازی در پست دفاع میانی و هم در پست دفاع چپ را دارد. بعد از توافق با آرمین سهرابیان، گفته می‌شود که احتمالاً استقلالی‌ها حداقل یک بازیکن خارجی دیگر جذب می‌کنند. البته که مدیران باشگاه درصدد آن هستند تا قرارداد مسعود جمعه را به صورت توافقی فسخ کنند؛ چرا که براساس آخرین خبرها، جمعه عملکرد قابل‌قبولی نداشته و همین مسئله باعث شده تا مدیران باشگاه استقلال به دنبال قطع همکاری با او و جذب بازیکن خارجی باکیفیت‌تر نسبت به جمعه باشند.

کاپیتان سپاهان در سال هفتم به اوج رسید؛ خطرناک‌ترین ارسال‌کننده لیگ اینجاست
08 بهمن 1403 ساعت 22:30
108 نظر
کاپیتان سپاهان در سال هفتم به اوج رسید؛ خطرناک‌ترین ارسال‌کننده لیگ اینجاست
سپاهان
سپاهان
2 - 0
پایان
خیبر خرم‌آباد
خیبر خرم‌آباد
کاپیتان سپاهان در هفتمین سال حضور در اردوی طلایی‌‌پوشان در اوج آمادگی قرار دارد و در دیدار برگشت برابر خیبر هم درخشید.
به گزارش فوتبال 360، سپاهان روز گذشته در هیاهوی دیدار پرتنش پرسپولیس و تراکتور که در ورزشگاه آزادی برگزار شد، بردی بی سروصدا مقابل خیبر به دست آورد و به تنهایی و با اختلاف 3 امتیاز نسبت به قرمزپوشان تبریزی به صدر جدول تکیه زد. نقش اول این پیروزی دو بر صفر مقابل شاگردان سعید دقیقی محمد کریمی کاپیتان طلایی‌پوشان بود که گل اول تیمش را ساخت و زننده گل دوم هم خودش بود تا با یک پاس گل و یک گل بهترین بازیکن زمین لقب بگیرد.

4 گل و 8 پاس گل در درخشان‌ترین فصل کاپیتان 
محمد کریمی در لیگ هفدهم یکی از بازیکنانی بود که در ترکیب خونه به خونه درخشید تا مورد توجه امیر قلعه‌نویی قرار بگیرد. او در پنجره تابستانی لیگ هجدهم یکی از خریدهای قلعه‌نویی برای تقویت سپاهان بود و در اولین فصل حضورش موفق شد با ارسال 7 پاس گل بهترین پاسور مسابقات لقب بگیرد و پدیده لیگ هم شد. او طی سال‌های اخیر سال به سال جایگاه خود را در اردوی سپاهان مستکم‌تر کرده و حالا در 28 سالگی در اوج آمادگی قرار دارد. او تا اینجای فصل در 24 مسابقه 4 مرتبه موفق به گلزنی شده و 8 مرتبه با پاس‌های دقیق‌ همبازی‌هایش را در موقعیت گلزنی قرار داده که آمار قابل توجهی برای هافبک میانی سپاهان به شمار می‌رود. این بهترین آماری است که کریمی تاکنون در سپاهان ثبت کرده است.

در حضور کریمی به سپاهان کرنر و ایستگاهی ندهید 
کریمی در این فصل دو مرتبه با شوت‌های از پشت محوطه جریمه موفق به گلزنی شده که گل او مقابل ملوان در شمار زیباترین گل‌های فصل قرار دارد و دو بار هم با پنالتی به گل رسیده است. اما نکته قابل توجه درباره کاپیتان سپاهان در لیگ بیست‌و‌چهارم ارسال‌های دقیق او به محوطه جریمه بوده است. او 8 مرتبه تا اینجای مسابقات در لیگ برتر و لیگ قهرمانان آسیا موفق به ارسال پاس گل شده که 6 مرتبه روی ضربات کرنر، یک مرتبه روی ضربه ایستگاهی (بازی با گل‌گهر) و یک مرتبه هم در جریان بازی (مصاف برگشت برابر الوحدات) بوده است. این یعنی حریفان سپاهان باید تا جایی که می‌توانند از خطا کردن اطراف محوطه جریمه و دادن کرنر به این تیم اجتناب کنند. 

نمایش‌های کریمی از نصف‌‌جهان تا تیم‌ملی 
عملکرد کریمی در این فصل امیر قلعه‌نویی را مجاب کرد تا پس از مدت‌ها او را به اردوی تیم ملی فرابخواند. این بازیکن در دو اردوی ابتدایی امیر قلعه‌نویی به فهرست نهایی تیم ملی راه یافت اما پس از تورنمنت کافا از لیست خط خورد تا شانس حضور در جام ملت‌های آسیای 2023 را از دست بدهد. کریمی حالا بار دیگر به اردوی تیم ملی بازگشته و در 3 بازی آخر برابر قطر، قرقیزستان و کره‌شمالی در ترکیب اصلی راهی میدان شده تا در خلوت خود حضور در جام جهانی 2026 را تصور کند؛ جایی که بازی در آن رویای هر فوتبالیستی است. 

سپاهانی‌ها خوشحال از نرفتن کریمی به استقلال 
محمد کریمی در ابتدای فصل مذاکراتی جدی با باشگاه استقلال برای پیوستن به این تیم داشت. او البته دوست داشت در اصفهان به کارش ادامه بدهد اما معتقد بود مدیران باشگاه سپاهان آنچنان که باید قدرش را نمی‌دانند و به همین دلیل عزم جدایی کرده بود. به هر حال سوء تفاهمی که ایجاد شده بود، رفع شد و کریمی که قدیمی‌ترین بازیکن سپاهان به شمار می‌رود، قراردادش را تمدید کرد. حالا مدیران باشگاه و هواداران سپاهان بسیار خوشحالند که این بازیکن راه جدایی در پیش نگرفت؛ هافبک باتجربه‌ای که نبض تپنده نمایش تیمی طلایی‌پوشان به شمار می‌رود و ادامه روند فعلی‌اش می‌تواند به ناکامی یک دهه‌ای سپاهان در رسیدن به قهرمانی لیگ برتر خاتمه بدهد.

اوج‌گیری فولاد به لطف استقلالِ موسیمانه؛ اثر گل‌محمدی!
08 بهمن 1403 ساعت 19:00
360 نظر
اوج‌گیری فولاد به لطف استقلالِ موسیمانه؛ اثر گل‌محمدی!
مس رفسنجان
مس رفسنجان
2 - 3
پایان
فولاد
فولاد
فولاد لیگ بیست‌وچهارم شباهت فراوانی از نظر امتیازگیری به تیمی دارد که موفق شد در چهارمین دوره جام قهرمانی را بالای سر ببرد.
به گزارش فوتبال 360، جدال پرسپولیس و تراکتور، حساس‌ترین بازی روز دوم هفته هفدهم بود اما بدون شک برای انتخاب جذاب‌ترین دیدار، باید به رفسنجان می‌رفتیم و سراغ دوئل مس و فولاد را می‌گرفتیم. رقابتی هیجان‌انگیز و پرافت‌وخیز که 5 گل داشت و نهایتا شاگردان یحیی گل‌محمدی موفق شدند از باخت 2 بر صفر، پیروزی 3 بر 2 بسازند و رتبه سوم را برای خود حفظ کنند و فاصله‌شان با رده دوم را به یک امتیاز کاهش دهند.

همه‌چیز از باخت خانگی به استقلال آغاز شد
کمی به گذشته برگردیم. فولاد طی 5 بازی تنها به یک پیروزی دست یافت که مقابل گل‌گهر در سیرجان بود. آن‌ها در این مدت برابر سپاهان و فولاد هرمزگان (جام حذفی و در جریان بازی) به تساوی دست یافتند و مغلوب آلومینیوم (4-2) و استقلال(2-0) شدند. شکست دلسردکننده خانگی برابر تیم آبی‌پوش پایتخت، آخرین باخت قرمزپوشان بود که حاصل شد و پس از آن شاهد اوج‌گیری تیم یحیی بودیم. باختی که بیش از 50 روز قبل رقم خورد و دیگر تا به امروز تکرار نشده است.

6 بازی، 5 برد، یک تساوی و صفر باخت
ناکامی برابر تیم پیتسو موسیمانه، آخرین شکست فولاد بود. آن‌ها پس از این دیدار اوج گرفتند و طی 6 دیدار به 5 پیروزی دست یافتند و تنها در داربی خوزستان برابر تیم تحت هدایت میودراگ بوژوویچ به تساوی بدون گل قناعت کردند. شمس‌آذر، چادرملو، ملوان، نساجی و مس تیم‌هایی بودند که مقابل فولاد تسلیم شدند و باخت را پذیرفتند. با این نتایج درخشان بود که فولاد توانست به جمع مدعیان اصلی قهرمانی راه پیدا کند و برای تیم‌های سپاهان، تراکتور و استقلال دردسر به وجود بیاورد و تبدیل به میهمان ناخوانده شود.

تیم یحیی با شایستگی در جمع برترین‌ها
برد دلچسب مقابل مس باعث شد تا فولاد تعداد بردهایش در این فصل را به 2رقمی کند و از این حیث تنها سپاهان و تراکتور را با یک پیروزی بیش‌تر بالای سر خود ببیند. آن‌ها پس از غلبه بر مس رفسنجان، امتیازات جمع‌آوری کرده خود در دیدارهای بیرون از خانه را به عدد 19 رساندند تا دومین تیم از این نظر باشند و فقط تراکتور 22 امتیازی از آن‌ها عملکرد بهتری داشته باشد. شاگردان یحیی اکنون یکی از چهار تیم این دوره به حساب می‌آیند که حداقل 20 گل به ثمر رسانده‌اند و از طرفی تنها سپاهان است که نسبت به این تیم باخت کم‌تری را در لیگ 24 متحمل شده است (یک باخت برای سپاهان و سه شکست برای فولاد).

بهترین نمایش فولاد پس از 20 فصل
فولاد تا به این‌جا در لیگ بیست‌وچهارم 34 امتیاز به ارمغان آورده که تنها نسبت به تیم ملادن فرانچیچ در لیگ چهارم تا پایان هفته هفدهم کم‌تر بوده است. در آن دوره قرمزپوشان موفق شدند تا پایان هفته هفدهم 37 امتیاز به دست بیاورند و نهایتا به عنوان قهرمانی برسند و حال باید به انتظار نشست و دید چه سرنوشتی در انتظار قهرمان 2 دوره لیگ برتر خواهد بود. 

بهمن‌ماهِ فولاد چگونه به اتمام می‌رسد؟
فولاد که در فصل زمستان باختی نداشته، باید سه بازی پایانی بهمن‌ماه را در چارچوب لیگ و جام حذفی به انجام برساند. آن‌ها ابتدا پذیرای پرسپولیس در اهواز خواهند بود و سپس می‌بایست به خرم‌آباد بروند تا مقابل تیم تحت هدایت سعید دقیقی صف‌آرایی کنند. جدال با پیکان در دور یک‌هشتم جام حذفی نیز آخرین بازی فولاد در یازدهمین ماه سال است.

خوش‌بین‌ترین هوادار فولاد هم فکر نمی‌کرد تیمی که چندماه قبل برای بقا می‌جنگید، حالا یکی از شانس‌های قهرمانی باشد. اتفاقی که با حضور گل‌محمدی ممکن شده است. تیم یک‌دست او که تلفیقی است از نفرات جوان و باتجربه، توانسته معادلات را بر هم بزند.

ذوبی‌ها، 2 امتیاز مهم را در تهران جا گذاشتند؛ هوادار بالاخره با روانخواه نباخت
08 بهمن 1403 ساعت 18:04
12 نظر
ذوبی‌ها، 2 امتیاز مهم را در تهران جا گذاشتند؛ هوادار بالاخره با روانخواه نباخت
هوادار
هوادار
0 - 0
پایان
ذوب‌آهن
ذوب‌آهن
تقابل هوادار و ذوب‌آهن در هفته هفدهم با تساوی بدون گل این دو تیم خاتمه پیدا کرد.
به گزارش فوتبال 360، هوادار تهران پس از 3 شکستی که با امیدرضا روانخواه تجربه کرده بود، در هفته هفدهم لیگ برتر قرار بود در ورزشگاه پاس قوامین از ذوب‌آهن اصفهان میزبانی کند. شاگردان محمد ربیعی در هفته‌های اخیر عملکرد خیلی خوبی داشتند و با دو پیروزی و سه تساوی در بازی‌های اخیر توانستند تا رتبه ششم جدول پیشروی کنند اما با توجه به پیروزی آلومینیوم اراک مقابل نساجی، ذوبی‌ها نسبت به اهمیت بالای پیروزی مقابل هوادار آگاهیت داشتند.

این بازی از ساعت 16 آغاز شد و از همان شروع کار، هر دو تیم در مرکز درگیر بودند و شاهد موقعیت‌ خاصی روی دروازه آن‌ها نبودیم تا در دقیقه 17، جدی‌ترین موقعیت مسابقه را کاپیتان ذوب آهن قریشی روی دروازه هوادار ایجاد کرد که با همکاری کیا و محبی توپ از روی خط برگشت داده شد. پس از آن، در دقیقه 24 این مرتضی تبریزی بود که قصد داشت با ضربه سر گلزنی کند اما ضربه او از کنار دروازه به بیرون رفت. 

با گذشت 30 دقیقه از شروع مسابقه، رامتین سلیمان‌زاده یک اشتباه عجیب کرد و ضربه او که به سمت دروازه خودی می‌رفت، با مهار پارسا جعفری همراه شد تا از یک گل به خودی عجیب جلوگیری کند. در دقیقه 38، کریم اسلامی روی نقطه پنالتی صاحب توپ شد و با چرخش ضربه‌ای را به سمت دروازه جعفری شلیک کرد که با فاصله کم به بیرون رفت.

نیمه اول با تساوی بدون گل به پایان رسید و در آغاز نیمه دوم، باز هم خبری از موقعیت خطرناک روی دروازه دو تیم نبود و اغلب نفرات در مرکز زمین با یکدیگر درگیر بودند. در دقیقه 80، سیدمحمد قریشی با دریافت کارت زرد دوم از زمین اخراج شد تا تیم ربیعی، 10 نفره شود و این باعث شد تا بنفش‌های میزبان پیشروی کنند تا بتوانند دروازه جعفری را باز کنند. در دقیقه 83، ارسال زواری از سمت راست با شوت خطرناک اسلامی در شلوغی محوطه جریمه همراه شد اما پارسا جعفری با واکنشی تماشایی توانست آن را راهی کرنر کند و یک موقعیت ویژه را از تیم میزبان بگیرد.

با این حال، تلاش بازیکنان دو تیم هیچ حاصلی نداشت و با به صدا درآمدن سوت پایان این مسابقه، هر دو تیم به تقسیم امتیازات رضایت دادند تا بدین ترتیب ذوبی‌ها با 23 امتیاز در رده هفتم قرار بگیرند و هوادار تهران کماکان با 9 امتیاز، در رتبه شانزدهم بماند.

ذوب‌آهن اصفهان در تاریخ 13 بهمن ماه، مسابقه هفته هجدهم خود را مقابل خیبر برگزار خواهد کرد و هوادار تهران در مسابقه‌ای سخت و مهم مقابل تراکتور تبریز قرار خواهد گرفت.

زور تیم رحمتی و اخباری به یکدیگر نرسید؛ پنالتی آزادمنش علیه گل بادآورده اردکانی‌ها
08 بهمن 1403 ساعت 17:34
18 نظر
زور تیم رحمتی و اخباری به یکدیگر نرسید؛ پنالتی آزادمنش علیه گل بادآورده اردکانی‌ها
شمس آذر قزوین
شمس آذر قزوین
1 - 1
پایان
چادرملو اردکان
چادرملو اردکان
تقابل شاگردان رحمتی و اخباری در هفته هفدهم برنده نداشت.
به گزارش فوتبال 360، شمس‌آذر قزوین و چادرملو اردکان در چارچوب مسابقات هفته هفدهم لیگ برتر در ورزشگاه خانگی شمس‌آذری‌ها مقابل یکدیگر قرار گرفتند که البته اختلاف 3 امتیازی میان این دو تیم، عاملی بود تا شاگردان رحمتی پیروزی در این تقابل را بسیار مهم بدانند و البته هر دوی آن‌ها با شرایط ویژه‌ای آماده این دیدار شده بودند. 

شمس‌آذر که نیم‌فصل دوم را با رحمتی آغاز کرده، پس از پیروزی در مقابل استقلال روحیه بالایی داشت و چادرملویی‌ها برای جبران روند ضعیف اخیرشان، امیدوار بودند با برد در این دیدار، خاطرات تلخ اخیرشان را فراموش کنند.

این مسابقه از ساعت 15:30 با سوت حسن اکرمی آغاز شد و اولین موقعیت خطرناک این مسابقه روی دروازه چادرملو به وجود آمده بود. در دقیقه 5، ارسال علی آزادمنش به پشت مدافعان شمس‌آذر با اشتباه صادقیان همراه شد و در شرایطی که نزدیک بود قاسمی‌نژاد در موقعیت تک به تک قرار بگیرد اما ادسون ماردن، سنگربان چادرملو که تعادلش را نیز از دست داده بود، با یک تکل توپ را دور کرد.

در دقیقه 8، اردکانی‌‌ها بلافاصله به موقعیت رسیدند و بابایی در داخل محوطه جریمه به سمت دروازه فروزان شلیک کرد که ضربه او به کنار دروازه برخورد کرد. شاگردان اخباری دست بردار نبودند و پس از این موقعیت، بار دیگر توسط علی خدادادی به یک فرصت ایده‌آل گلزنی رسیدند که ضربه او ابتدا با دخالت مدافع شمس‌آذر دفع شد و پس از آن رضا دهقان نتوانست از موقعیت دست رفته استفاده کند.

پیش از پایان نیمه اول، روی ارسال کرنر آزادمنش، توپ در محوطه جریمه در میان غافلگیری مدافعان چادرملو به مهدی محمدی رسید که ضربه این بازیکن را ادسون ماردن، گلر اردکانی‌ها با واکنشی دیدنی دفع کرد تا نیمه نخست با تساوی بدون گل به پایان برسد اما با آغاز نیمه دوم، خیلی زود شاهد نخستین گل بازی بودیم. در دقیقه 54، توپ در حوالی پرچم کرنر به رضا محمودآبادی رسید و وینگر چادرملو که به نظر می‌رسید قصد ارسال به روی دروازه را دارد، ضربه‌اش  در میانه راه تغییر جهت داد و شدت باد باعث شد تا ارسال او پشت سر محسن فروزان فرود بیاید و اولین گل بازی برای مهمان باشد.

قزوینی‌ها با نظر رحمتی به دنبال جبران بودند اما در دقیقه 56، نوید کومار مهاجم شمس‌آذر پس از دریافت کارت زرد دوم، از زمین بازی اخراج شد و از زمین بازی بیرون رفت تا تیمش در پایان نیمه دوم، 10 نفره باشد. در دقیقه 60، ارسال کرنر رضا محمودآبادی با ضربه سر سیروس صادقیان همراه شد که توپ مدافع پیش تاخته چادرملو با بدشانسی به تیرک دروازه برخورد کرد.

در دقیقه 76، پاس در عمق بازیکنان شمس‌آذر به احسان محروقی رسید و ادسون ماردن، گلر چادرملو که از دروازه خارج شده بود، در گوشه محوطه جریمه خطای بی موردی را به روی این بازیکن انجام داد و آزادمنش پشت توپ ایستاد و آن را برخلاف جهت حرکت گلر برزیلی وارد دروازه کرد.

اگرچه هر دو تیم برای زدن گل برتری تلاش زیادی داشتند اما در نهایت، نتیجه به دست آمده در این مسابقه همان تساوی 1-1 بود تا بدین ترتیب، چادرملو اردکان با 20 امتیاز در رده دهم قرار بگیرد و شمس‌آذر قزوین با حفظ روند شکست‌ناپذیری خود در نیم‌فصل دوم، با 17 امتیاز و با 2 امتیاز اختلاف نسبت به منطقه سقوط، در رده دوازدهم قرار داشته باشد.

در هفته هجدهم لیگ برتر قرار است، شمس‌آذر قزوین مقابل سپاهان اصفهان قرار بگیرد و همچنین چادرملو اردکان در خانه مقابل ملوان میزبانی کند.

موقعیت حساس رامین؛ برمی‌گردد یا روی نیمکت می‌ماند؟
08 بهمن 1403 ساعت 14:00
221 نظر
موقعیت حساس رامین؛ برمی‌گردد یا روی نیمکت می‌ماند؟
رامین رضاییان برای دومین بازی متوالی در ترکیب استقلال حضور نداشت و خلاف دیدار با شمس آذر، برابر ملوان به زمین نیامد و باید دید این ماجرا قرار است ادامه داشته باشد یا خیر.
به گزارش فوتبال 360، اسقلال در پنجره زمستانی نقل‌وانتقالات چند خرید انجام داد که یکی از آن‌ها صالح حردانی بود. مدافع راست فصل پیش این تیم که در ابتدای لیگ بیست‌وچهارم راهی اصفهان شد تا جای خالی رضاییانی که به استقلال پیوسته بود را در ترکیب تیم طلایی‌پوش پر کند حالا خیلی زود به جمع آبی‌پوشان بازگشته و قرار است رقابتی جذاب با رامین داشته باشد. 

ستاره‌ای که به نیمکت تبعید شد
رامین رضاییان برای دومین بازی متوالی جایی در ترکیب استقلال نداشت و خلاف جدال با شمس‌آذر، در مصاف با ملوان حتی در قامت مهره تعویضی هم به کار گرفته نشد تا ابهامات زیادی پیرامون آینده او زیر نظر پیتسو موسیمانه به وجود بیاید. رامین، ابتدای فصل جایگاه یک ستاره را در تیم داشت که تاثیر زیادی هم روی گل‌های تیمش می‌گذاشت. رفته‌رفته اما اوضاع تغییر کرد و اشتباهات رضاییان در فاز تدافعی و همچنین حواشی بیرون از زمینش باعث شد تا سرمربی آفریقایی تیم تهرانی، او را به تدریج از ترکیب اصلی خارج کند. 

زمانی می‌رود اما احتمالا صالح وارد می‌شود
حالا با حضور صالح به نظر می‌رسد شرایط برای وینگ‌بک 34 ساله استقلال سخت‌تر هم می‌شود. حردانی به عنوان یک مهره ملی‌پوش که توانایی بالاتری روی کارهای تدافعی دارد، می‌تواند اولویت موسیمانه برای سمت راست باشد. همچنین ابوالفضل زمانی، قرار است در اردوی تیم ملی جوانان حاضر شود و به همین خاطر مدتی در کنار آبی‌پوشان نخواهد بود و این یعنی رامین باید با یک بازیکن برای رسیدن به ترکیب اصلی رقابت داشته باشد. دوئلی که به نظر می‌رسد کفه ترازویش به سمت بازیکن جدیدالورود سنگینی می‌کند. 

رامین نیست و راستِ استقلال منفعل شده است
نبود رضاییان در ترکیب استقلال باعث شده تا سمت راست آبی‌پوشان در فاز تهاجمی منفعل شود. آن‌ها مقابل ملوان نیز همانند مصاف با شمس آذر اکثر حملات خود را از سمت چپ انجام دادند. از طرفی صالح حردانی هم روی کارهای تهاجمی نمی‌تواند خروجی‌ای مثل شماره 10 استقلال داشته باشد و این یعنی با حضور فیکس این بازیکن هم نباید شاهد فعال شدن سمت راست تیم تحت هدایت موسیمانه باشیم. 

کار سخت رامین رضاییان برای بازگشت به ترکیب اصلی
پیش از این حدس‌وگمان‌هایی مبنی بر استقاده از رامین رضاییان در پست وینگر به گوش می‌رسید اما گویا پیتسو چنین قصدی ندارد و نمی‌خواهد از بازیکن پیشین سپاهان در این پست بهره ببرد. مصدومیت ماشاریپوف نیز شرایط را عوض نکرد و رامین با وجود نیاز تیمش به زدن گل، مقابل ملوان روی نیمکت باقی ماند و به کار گرفته نشد تا مشخص شود احتمالا او باید برای پست وینگ‌بک تلاش کند. از طرفی شنیده‌ها حکایت از آن دارد که ممکن است موسیمانه دست به تغییر سیستم بزند و تیمش را با آرایش 2-4-4 روانه میدان کند. این یعنی استقلال می‌خواهد با یک مدافع راست بازی کند و احتمالا شانس رامین برای حضور در ترکیب اصلی کم‌تر از قبل خواهد شد.

باید دید ماجرای رامین رضاییان و استقلال تا پایان فصل به کجا خواهد انجامید. آیا او قرار است همچنان به نیمکت سنجاق شود یا حواشی اخیر باعث شد تا از ترکیب بیرون بماند و پس از گذراندن تنبیه مدنظر، مجددا به کار گرفته خواهد شد. موسیمانه جایگاه چندان محکمی همانند سابق ندارد و می‌داند که برای حفظ صندلی‌اش باید از تمام دارایی‌های خود بهره ببرد.

راز عجیب عدد 17 در تقابل پرسپولیس با تراکتور؛ بازهم پای یک مربی در میان است
08 بهمن 1403 ساعت 15:30
282 نظر
راز عجیب عدد 17 در تقابل پرسپولیس با تراکتور؛ بازهم پای یک مربی در میان است
پرسپولیس
پرسپولیس
2 - 0
پایان
تراکتور
تراکتور
پیروزی پرسپولیس برابر تراکتور پاگشای اسماعیل کارتال سرمربی جدید این تیم بود.
به گزارش فوتبال 360، پرسپولیس و تراکتور برای پنجمین‌بار در تاریخ لیگ برتر در هفته هفدهم با هم روبرو شدند و نکته جالب اینکه هر 5 بار این بازی به میزبانی ورزشگاه آزادی انجام شده است و پرسپولیس اولین بازی خود در این فصل در ورزشگاه آزادی را برابر تراکتور برگزار کرد. پس از این بازی اسماعیل کارتال سرمربی ترک پرسپولیس به صورت رسمی کار خود را در این تیم آغاز خواهد کرد. 

باز هم پرسپولیس-تراکتور، باز هم تغییر سرمربی
از 5 تقابل پرسپولیس - تراکتور در هفته هفدهم، 4 بازی با تغییر کادرفنی پرسپولیس مربوط بوده است. پرسپولیس در شرایطی در اولین حضور کارتال در ورزشگاه آزادی به پیروزی دست یافت که اوسمار ویرا سرمربی فصل قبل پرسپولیس هم پس از شکست در اولین بازی برابر آلومینیوم در هفته هفدهم برابر تراکتور برنده شد. یحیی گل‌محمدی در لیگ نوزدهم به پرسپولیس بازگشت و در اولین گام در هفته تراکتور را شکست داد. لیگ دوازدهم آخرین دوره‌ای بود که با حضور 18 تیم برگزار شد و در آن فصل، هفته هفدهم آخرین بازی دور رفت به شمار می‌رفت. مانوئل ژوزه سرمربی پرتغالی پرسپولیس پس از این شکست از کار برکنار شد.

پرسپولیس - تراکتور روی نوار 2-0 
پرسپولیس در حالی برابر تراکتور به پیروزی 2 بر صفر دست یافت که فصل گذشته هم این نتیجه را برابر این تیم کسب کرده بود. در لیگ نوزدهم پرسپولیس باز هم با نتیجه 2 بر صفر تراکتور را مغلوب کرده بود. سرخ‌پوشان در لیگ هفدهم هم با هدایت برانکو ایوانکوویچ این نتیجه را به دست آوردند. تنها بازی که به برتری 2 بر صفر پرسپولیس ختم نشد، اولین تقابل هفته هفدهم دو تیم در لیگ دوازدهم بود که تراکتور به پیروزی یک بر صفر دست یافت.

کامبک ایرالکو با گل لحظه آخری عارف تکمیل شد؛ نساجی در وضعیت قرمز
08 بهمن 1403 ساعت 17:18
19 نظر
کامبک ایرالکو با گل لحظه آخری عارف تکمیل شد؛ نساجی در وضعیت قرمز
نساجی
نساجی
1 - 2
پایان
آلومینیوم اراک
آلومینیوم اراک
آلومینیوم با نتیجه 2 بر یک مقابل نساجی پیروز شد.
به گزارش فوتبال 360، در ادامه مسابقات هفته هفدهم لیگ برتر ایران، دو تیم نساجی مازندران و آلومینیوم اراک در ورزشگاه شهید وطنی قائمشهر مقابل یکدیگر قرار گرفتند. آلومینیوم اراک در 6 بازی اخیر خود هیچ مسابقه ای را نباخته بود و در طرف دیگر، آخرین برد نساجی مقابل آلومینیوم، 4 سال قبل ثبت شده بود تا وضعیت برای نماینده مازندران متفاوت‌تر باشد و البته این دیدار در شرایطی برگزار می‌شد که به دلیل حکم کمیته انضباطی، در این مسابقه تنها زنان به عنوان تماشاگران در ورزشگاه حضور داشتند.

این دیدار از ساعت 15 با سوت پیام حیدری آغاز شد و در همان دومین دقیقه، زامهران به خوبی پشت مدافعان ایرالکو فرار کرد اما قبل از رسیدن به توپ، محمد خلیفه توانست آن را دفع کند. پس از آن، شوت راه دور منصور باقری دقیقا به جایی رفت که خلیفه ایستاده بود و توپ را در آغوش گرفت.

هر دو تیم، نمایش نسبتا پایاپایی از خود به اجرا گذاشته بودند و هر دوی آن‌ها حواس‌شان بود که هرگز در این مسابقه اشتباهی نداشته باشند. در دقیقه 19، صابر حردانی به خوبی توپ را به دهانه دروازه ایرالکو ارسال کرد اما حامد پاکدل فقط یک گام تا زدن ضربه نهایی به توپ کم آورد و این فرصت برای نساجی از دست رفت. بلافاصله پس از این موقعیت، در دقیقه 20، محمدامین کاظمیان در موقعیت ایده‌آل تک به تک قرار گرفت اما پس از آنکه توپش به پای رضایی برخورد کرد و به بیرون رفت، داور آفساید کاظمیان را اعلام کرد.

پیش از پایان نیمه اول، در دقیقه (2+45)، ارسال ایوب کلانتری از روی نقطه کرنر با ضربه سر الکساندر مرکل همراه شد و هافبک نساجی توانست گل اول بازی را وارد دروازه آلومینیوم کند. 

در نیمه دوم، باز هم این شاگردان صداقت بودند که موقعیت‌های خطرناکی ساختند اما در دقیقه 70 مسابقه، ارسال بازیکنان ایرالکو بعد از برخورد با مدافع نساجی در حالی کرنر گرفته شد که نساجی‌چی‌ها معتقدند بودند دروازه‌بان این تیم توپ را روی خط در اختیار گرفته است. در هر حال کرنر از سمت راست ارسال شد و بهرام گودرزی از نزدیکی‌های نقطه پنالتی با یک ضربه سر توانست توپ را به گوشه سمت چپ دروازه میزبان هدایت کند.

پس از گل تساوی آلومینیوم، در دقیقه 72 در حالی که مرصاد سیفی فرصت داشت تا با یک سانتر حمله خطرناک نساجی را کامل کند اما مدافع آلومینیوم با حضور به موقع این فرصت را از او گرفت و توپ را به کرنر فرستاد. در دقایق پایانی، آلومینیوم اراک حملات بیشتری روی دروازه نساجی طراحی کردند و در دقیقه (1+90)، در حالی که مرصاد سیفی فرصت داشت تا با یک سانتر حمله خطرناک نساجی را کامل کند اما مدافع آلومینیوم با حضور به موقع این فرصت را از او گرفت و توپ را به کرنر فرستاد. کرنر ارسال شده توسط جهان‌کهن با ضربه سر خطرناک کاظمیان با شکلی خطرناک و نفس‌گیر به بیرون رفت.

بازی به پایان خود نزدیک شده بود اما در دقیقه (5+90)، کاظمیان در شرایطی که قصد داشت وارد محوطه جریمه شود، با خطای مدافع نساجی روی زمین افتاد و پیام حیدری پس از بازبینی این صحنه به سود آلومینیوم اعلام ضربه پنالتی کرد و عارف حاجی‌عیدی توانست پنالتی خودش را گل کند تا در نهایت شاگردان مجتبی حسینی برگشت خود را کامل کنند و پیروزی 2 بر یک مقابل نساجی را جشن بگیرند.

با این نتیجه، آلومینیوم ارک با 23 امتیاز از ذوب‌آهن اصفهان پیش افتاد و با 23 امتیاز در رده ششم قرار گرفت. نساجی مازندران هم اکنون با 15 امتیاز در رده پانزدهم جدول و در قعر جدول ماندنی شد.

نساجی مازندران پس از این مسابقه در هفته هجدهم لیگ برتر مقابل گل‌گهر سیرجان قرار خواهند گرفت و آلومینیوم اراک در خانه خود میزبان مس رفسنجان خواهد بود.

رکورد خاص بیرانوند شکسته شد؛ سرانجام باخت مقابل پرسپولیس!
08 بهمن 1403 ساعت 12:00
60 نظر
رکورد خاص بیرانوند شکسته شد؛ سرانجام باخت مقابل پرسپولیس!
پرسپولیس
پرسپولیس
2 - 0
پایان
تراکتور
تراکتور
علیرضا بیرانوند پس از ۶ بازی مقابل پرسپولیس شکست خورد تا خبری از حفظ یک رکورد ویژه نباشد.
به گزارش فوتبال ۳۶۰، یکی از مهم‌ترین بازی‌های فوتبال ایران در لیگ بیست‌وچهارم روز گذشته برگزار شد و پرسپولیس با نتیجه 2 بر صفر از سد تراکتور گذشت. از همان ابتدا مشخص بود در این مسابقه صحنه‌های جذاب و جنجالی زیادی رقم می‌خورد و دقیقا هم چنین اتفاقی رخ داد. علیرضا بیرانوند که در ابتدای نقل‌وانتقالات لیگ بیست‌وچهارم قرارداد خود را با پرسپولیس فسخ کرده بود، درون دروازه تراکتور حضور داشت و بابت این موضوع شاهد تشنج زیادی در ورزشگاه آزادی بودیم.

علیرضا امید داشت تا با کلین‌شیت در این مسابقه کیفیت فنی خود را بار دیگر اثبات کند اما به هر روی مشخص بود بیرو بابت فشار هواداران پرسپولیس تمرکز کافی را ندارد و برای همین 2 مرتبه گل خورد. بیرانوند البته طی سالیان اخیر همیشه نشان داده مرد میدان‌های سخت است اما معادلات بازی با پرسپولیس فرق می‌کرد و نمی‌توان آن را با دیگر دیدارها در یک ترازو گذاشت.

علیرضا بیرانوند با باخت برابر سرخ‌پوشان پایتخت به یکی از رکوردهای ویژه خود پایان داد و حالا دیگر عدد صفر مقابل تعداد باخت‌های او برابر پرسپولیس دیده نمی‌شود.

باخت تلخ در آزادی
علیرضا بیرانوند هم به دلیل مسائل حاشیه‌ای و هم حفظ رکورد خود اصلا دوست نداشت مقابل پرسپولیس بازنده باشد اما شانس با او یار نبود. بیرانوند پیش از دیدار با پرسپولیس در هفته هفدهم لیگ برتر، ۶ مرتبه دیگر مقابل این تیم قرار گرفته بود که آمار خوب او را نمی‌توان نادیده گرفت.

علیرضا طی ۶ مصاف با پرسپولیس، آمار ۴ تساوی و ۲ برد را از خود به‌جا گذاشته بود که در دیدار هفتم رکورد شکست‌ناپذیری او برابر سرخ‌ها شکسته شد. این آمار برای علیرضا بیرانوند ارزش خاصی داشت اما به قول معروف رکوردهای برای شکسته شدن خلق می‌شوند و حالا بیرو باید به‌دنبال خلق آمار و ارقام جدید باشد.

اتفاقی که سابقه نداشت
علیرضا بیرانوند اولین‌بار در لیگ سیزدهم و با نفت تهران مقابل پرسپولیس قرار گرفت که این دیدار با تساوی بدون گل به پایان رسید. بیرانوند در سایر مصاف‌های خود با پرسپولیس هیچ‌وقت از این تیم 2 گل دریافت نکرده بود اما در بازی برگشت لیگ بیست‌وچهارم این اتفاق رخ داد تا این تابو هم شکسته شود.

نکته بعدی اما به سایر تیم‌های لیگ برتر برمی‌گردد؛ بیرو در لیگ بیست‌وچهارم تنها از فولادِ یحیی گل‌محمدی و پرسپولیس در یک مسابقه 2 گل دریافت کرده است؛ سرمربی‌ای که سابقه چندین سال کار با او را دارد و باشگاهی که بیشتر عمر خود را در آن سپری کرده است! البته تا پایان فصل جاری رقابت‌ها هنوز زمان زیادی باقی‌مانده و باید دید در ادامه راه چه سرنوشتی در انتظار علیرضا بیرانوند است.

نکته عجیب در مورد عملکرد بیرانوند مقابل پرسپولیس در این فصل این است که در مجموع 2 بازی رفت و برگشت او مقابل پرسپولیس، 3 شوت سرخپوشان تهرانی در چارچوب بوده که هر 3 شوت تبدیل به گل شده است. 

پایان پنجره نقل‌وانتقالات زمستانی؛ نه ژوائو فسخ کرد، نه جمعه!
08 بهمن 1403 ساعت 13:00
284 نظر
پایان پنجره نقل‌وانتقالات زمستانی؛ نه ژوائو فسخ کرد، نه جمعه!
پنجره نقل‌وانتقالات زمستانی امشب (دوشنبه) بسته شد و اتفاقات جالب‌توجهی در روز پایانی رخ داد.
به گزارش فوتبال 360، سازمان لیگ موعد فعالیت تیم‌ها در پنجره نقل‌وانتقالات زمستانی لیگ بیست‌وچهارم را از روز پانزدهم دی‌ماه تا هشتم بهمن‌ماه اعلام کرده و حالا بعد از گذشت 23 روز، به روز پایانی فعالیت پنجره زمستانه رسیده‌ایم؛ آن‌هم در شرایطی‌که از فردا (سه‌شنبه)، صرفاً بازیکنان آزاد امکان جابه‌جایی دارند و بازیکنان تحت‌قرارداد دیگر تا پایان فصل نمی‌توانند تیم خود را تغییر بدهند و همین مسئله باعث شده تا هیجان روز پایانی پنجره زمستانه به اوج خود برسد.

تیم‌های مختلف لیگ برتری در روزهای گذشته فعالیت جسته‌وگریخته‌ای در بازار زمستانه داشته‌اند و حالا در این گزارش قصد داریم، اخبار مرتبط به جابه‌جایی بازیکنان در روز پایانی پنجره زمستانی و شایعات ضدونقیضی که مطرح است را پوشش دهیم. در ادامه، همه آنچه که باید از واپسین روز فعالیت پنجره زمستانی بدانید را می‌توانید بخوانید.

*پنجره نقل‌وانتقالات زمستانی در شرایطی بسته شد که برخلاف تصورات، نه قرارداد لوکاس ژوائو با پرسپولیس فسخ شد و نه آبی‌پوشان پایتخت برای قطع همکاری با مسعود جمعه به توافق رسیدند. همچنین تیوی بیفوما هم در استقلال خوزستان ماندنی شد و کارش را در این تیم حداقل تا پایان فصل ادامه می‌دهد.

*مهران احمدی، بازیکن خیبر خرم‌آباد در آخرین دقایق مهلت نقل‌وانتقالاتی به استقلال پیوست.

امیرمهدی جان‌ملکی، مدافع تیم نساجی در کنار سجاد بازگیر، وینگر ملوان بندرانزلی، خریدهای مس رفسنجان در روز پایانی پنجره زمستانه بودند.

*با وجود آنکه گفته می‌شد احتمالاً عارف رستمی راهی مس رفسنجان شود، وینگر خیبر به نساجی مازندران پیوست.

*ارشیا سرشوق بازیکن 21 ساله سپاهان به ذوب‌آهن پیوست. نادر محمدی، محمود قائدرحمتی، حمیدرضا طاهرخانی، آرمان رمضانی، محمد عباس‌زاده و ارشیا سرشوق 6 خرید زمستانی ذوب‌آهن به شمار می‌روند.

* سعید باقرپسند با قراردادی به مدت نیم فصل به گل‌گهر سیرجان پیوست.

*قرارداد آرمین سهرابیان با استقلال به مدت یک سال و نیم امضا شد.

*انتقال محمدجواد محمدی به خیبر هم رسمی شد و مهاجم نیم‌فصل نخست فولاد خوزستان که روز گذشته هم در ترکیب تیمش برابر مس رفسنجان به میدان رفت، امضای قراردادی رسمی، شاگرد سعید دقیقی شد. مهدی گودرزی، بازیکن سابق هوادار هم به خیبر پیوست.

*با اعلام رسمی باشگاه خیبر خرم‌آباد، محمد عباسی هافبک تیم فوتبال فولاد خوزستان بعد از توافق با مسئولان باشگاه به عضویت خیبر خرم‌آباد در آمد. این بازیکن 24 ساله سابقه بازی در تیم فوتبال هوادار را هم دارد.

*عارف رستمی، وینگر-مهاجم خیبر خرم‌آباد با پیشنهادی از سوی مس رفسنجان مواجه شده و او که در هفته‌های اخیر خارج از فهرست خیبر بوده، احتمالاً به جمع شاگردان مسعود شجاعی ملحق خواهد شد.

*مدیران باشگاه خیبر خرم‌آباد در تلاش برای جذب 2 بازیکن جدید هستند و رایزنی‌ها برای جذب مهدی گودرزی، هافبک هوادار و محمدجواد محمدی، مهاجم فولاد خوزستان در حال انجام است و احتمال ثبت انتقال این 2 بازیکن به جمع شاگردان سعید دقیقی تا پایان امروز وجود دارد. 

*با اعلام رسمی باشگاه استقلال، ابوالفضل ذلیخائی، مدافع ۱۸ ساله تیم ملی جوانان با امضای قراردادی ۵ ساله به استقلال پیوست. او سابقه حضور در جام جهانی زیر ۱۷ سال را دارد و اکنون عضو تیم ملی زیر ۲۰ سال است.

*تیوی بیفوما، وینگر-مهاجم استقلال خوزستان در سودای آن است تا از جمع آبی‌پوشان اهوازی جدا شود. از تیم‌های گل‌گهر سیرجان، فولاد خوزستان و استقلال تهران به عنوان مقصد احتمالی بیفوما یاد می‌شود اما نکته مهم آنکه باشگاه خوزستانی فعلاً رضایت به جدایی بیفوما نداده اما تلاش‌های وینگر فرانسوی-کنگویی برای جدایی ادامه‌دار است.

*مسئولان باشگاه پرسپولیس درصدد آن هستند تا بتوانند قرارداد لوکاس ژوائو را فسخ کنند تا یک جای خالی در فهرست تیم‌شان برای جذب بازیکن خارجی ایجاد شود؛ چرا که سهمیه بازیکن خارجی پرسپولیس در حال حاضر پُر است و در سوی مقابل، اسماعیل کارتال درخواست جذب بازیکن خارجی داده است.

*مسعود جمعه، مهاجم کنیایی تیم استقلال که زمان زیادی از حضورش در جمع آبی‌پوشان پایتخت نمی‌گذرد، در مسیر جدایی از استقلال قرار گرفته و در صورت اعلام رضایت پیتسو موسیمانه، قرارداد مهاجم کنیایی تا پایان وقت امروز فسخ خواهد شد.

*آرمین سهرابیان، مدافع نساجی مازندران برای بازگشت به استقلال با مسئولان باشگاه به توافق نهایی رسیده و با توجه به استعلامات انجام‌شده، او مشکلی برای بازگشت دوباره به استقلال ندارد. 

خانه‌تکانی روی نیمکت پرسپولیس؛ (2+2) مربی در راه جدایی
08 بهمن 1403 ساعت 13:30
118 نظر
خانه‌تکانی روی نیمکت پرسپولیس؛ (2+2) مربی در راه جدایی
بعد از روی کار آمدن اسماعیل کارتال، به نظر می‌رسد تغییرات مهمی در کادرفنی پرسپولیس انجام پذیرد.
به گزارش فوتبال 360، مدیران باشگاه پرسپولیس بعد از 33 روز چشم‌انتظاری با اسماعیل کارتال به توافق رسیدند و این سرمربی ترک‌تبار سکان هدایت سرخ‌پوشان پایتخت را برعهده گرفت. کارتال که روز گذشته از جایگاه ویژه ورزشگاه آزادی نظاره‌گر برد 2گله پرسپولیس برابر تراکتور بود، از بازی آینده سرخ‌پوشان که مقابل فولاد در اهواز است، روی نیمکت پرسپولیس می‌نشیند و از امروز (دوشنبه) رسماً تمرینات سرخ‌پوشان زیرنظر او و دستیارانش پیگیری خواهد شد.

اسماعیل کارتال در حالی مسئولیت هدایت پرسپولیس را پذیرفت که نسبت به حضور 4 دستیار همراه خود در ایران، اعلام نیاز کرد و مدیران باشگاه پرسپولیس در کنار کارتال، با سرکان تِرزی‌اوغلو، هالوک کاپلان، کِریم گونش و چِنگیز سرکان هم به توافق رسیدند. بعد از نهایی‌شدن توافقات با اسماعیل کارتال و دستیاران پیشنهادی او، زمزمه‌هایی درباره اعمال تغییرات در کادرفنی پرسپولیس به گوش رسید و حالا به نظر می‌رسد که این تغییرات آغاز شده و سیمای کادرفنی پرسپولیس دستخوش تغییر و تحولات مهمی می‌شود.

سیدجلال در یک‌قدمی جدایی
سرخ‌پوشان پایتخت امروز (دوشنبه) تمرین ریکاوری خود بعد از کسب پیروزی برابر تراکتور را در شرایطی برگزار کردند که جلال حسینی، مربی پرسپولیس در تمرین سرخ‌پوشان حضور نیافت. حسینی تا زمان تعیین‌تکلیف وضعیت خود، قصد حضور در تمرینات پرسپولیس را ندارد و براساس آخرین خبرها، با توجه به تعدد دستیاران کارتال، جلال حسینی احتمالاً از کادرفنی پرسپولیس جدا خواهد شد و دوره همکاری او با سرخ‌پوشان پایتخت به پایان می‌رسد.

خانبان می‌ماند، 2 دستیار گاریدو می‌روند؟
کریم باقری در حالی قرار است در نقش دستیار اسماعیل کارتال کارش را دنبال کند که گفته می‌شود هنوز جمع‌بندی نهایی درباره همکاری یا عدم همکاری با مهرداد خانبان انجام نشده و با توجه به شناخت او از تیم، احتمال ادامه همکاری با کارتال در نقش آنالیزور دور از ذهن نیست. از سوی دیگر، ادریس ساسی و جرسی انسیسو که در نقش مربی بدنساز و مربی دروازه‌بان‌ها همراه خوان کارلوس گاریدو به ایران آمده بودند، دیگر خروجی‌های احتمالی کادرفنی پرسپولیس خواهند بود؛ چرا که هالوک کاپلان در کنار چِنگیز سرکان، قرار است این دو نقش را در کادرفنی جدید پرسپولیس انجام بدهند تا سیمای کادرفنی سرخ‌پوشان دستخوش تغییرات مهمی شود.

تصمیم انتحاری علیه اولین خرید موسیمانه؛ «جمعه» نیامده می‌رود؟
08 بهمن 1403 ساعت 11:30
235 نظر
تصمیم انتحاری علیه اولین خرید موسیمانه؛ «جمعه» نیامده می‌رود؟
فسخ قرارداد مسعود جمعه با استقلال، اتفاقی است که احتمال انجام آن طی ساعات آینده دور از ذهن نیست.
به گزارش فوتبال 360، استقلالی‌ها بعد از گذراندن یک نیم‌فصل کابوس‌وار، در بازار نقل‌وانتقالات زمستانه فهرست تیم خود را دستخوش تغییرات مهمی کرده‌اند و از یک‌سو، قرارداد آرمان رمضانی، گائل کاکوتا، گوستاوو بلانکو و میلاد زکی‌پور با استقلال فسخ شده و سامان فلاح به صورت قرضی جمع آبی‌پوشان را ترک کرده و از سوی دیگر، نام محمدرضا آزادی، جوئل کوجو و صالح حردانی در سبد خرید آبی‌پوشان دیده می‌شود و امروز (دوشنبه) هم قرار است قرارداد آرمین سهرابیان با استقلال رسمیت پیدا کند.

آبی‌پوشان در قیاس با سایر تیم‌های مدعی در لیگ برتر، عملکرد خوبی از خود پنجره نقل‌وانتقالات زمستانی به جای گذاشته‌اند و گفته می‌شود که تلاش استقلالی‌ها برای تقویت فهرست تیم‌شان ادامه‌دار است؛ هر چند که نسبت به فهرست اولیه ارائه‌شده از سوی پیتسو موسیمانه، بازیکنانی نظیر عارف غلامی و غلامرضا ثابت‌ایمانی جذب نشده‌اند اما مدیران جدید باشگاه استقلال سعی داشته‌اند تا با موسیمانه تعامل کنند و بعد از برگزاری جلسه چند نوبت جلسه، فهرست او را ویرایش کنند.

جمعه در لیست مازاد مدیران استقلال
هیات‌مدیره باشگاه استقلال صبح امروز (دوشنبه) در شرایطی تشکیل جلسه داده که گفته می‌شود یکی از محورهای این جلسه، تعیین نقشه راه روز پایانی فعالیت استقلال در بازار نقل‌وانتقالات است. در کنار رونمایی از آرمین سهرابیان، آبی‌پوشان برنامه دارند که بتوانند فهرست خود را اصلاح کنند و در این مسیر، یکی از بازیکنانی که مدیریت باشگاه استقلال نظر به قطع همکاری با او دارد، مسعود جمعه، مهاجم کنیایی جذب‌شده از سوی آبی‌پوشان در روزهای پایانی نیم‌فصل نخست است.

موسیمانه چراغ سبز نشان می‌دهد؟
مسعود جمعه از زمان پیوستن به استقلال در 5 بازی فرصت بازی به‌دست آورده که به جز گل برابر سپاهان، او در سایر دیدارها عملکرد خوبی از خود به جای نگذاشته و هواداران هم نسبت به عملکرد او منتقد هستند. پیتسو موسیمانه از جذب جمعه حمایت کرده بود اما حالا گفته می‌شود بعد از بازگشت او از سفر کوتاه‌مدت به امارات برای افتتاح حساب در مسیر رفع موانع دریافت مطالباتش، مدیریت باشگاه به دنبال اقناع سرمربی آفریقایی است تا اجازه فسخ قرارداد جمعه را بدهد.

جمعه می‌رود، 2 یار خارجی جدید می‌آیند؟
استقلالی‌ها در سودای آن هستند تا بعد از جذب محمدرضا آزادی، جوئل کوجو، صالح حردانی و البته آرمین سهرابیان، 2 بازیکن خارجی بگیرند و فهرست خود را تقویت کنند. رایزنی‌ها برای جذب اولین بازیکن خارجی آغاز شده و اگر موسیمانه چراغ سبز نشان بدهد، قرارداد جمعه هم بعد از حضور کوتاه‌مدت در استقلال فسخ خواهد شد تا به جای او، یک بازیکن خارجی دیگر به فهرست آبی‌پوشان پایتخت اضافه شود که باید دید تا پایان امروز (دوشنبه) خبر فسخ قرارداد مسعود جمعه با استقلال رسانه‌ای خواهد شد یا خیر.

ساعات طلایی در انتظار پرسپولیسی‌ها؛ «برای خریدهای کارتال جا باز کنید»
08 بهمن 1403 ساعت 11:00
143 نظر
ساعات طلایی در انتظار پرسپولیسی‌ها؛ «برای خریدهای کارتال جا باز کنید»
بعد از گذراندن روزهای بی‌هیاهو در پنجره زمستانه، به نظر می‌رسد که پرسپولیسی‌ها روز پرخبری را در پیش داشته باشند.
به گزارش فوتبال 360، پرسپولیس در بازار نقل‌وانتقالات زمستانه فصل گذشته عملکرد خیره‌کننده‌ای داشت و جذب ستاره‌هایی مثل عبدالکریم حسن و اوستون اورونوف، راه قهرمانی سرخ‌پوشان پایتخت در لیگ بیست‌وسوم را هموار کرد. با این وجود، بعد از گذشت یک‌سال شرایط در پنجره زمستانی لیگ بیست‌وچهارم شرایط کاملاً متفاوت در حال پیش‌روی است و همچنان عدد صفر در مقابل شمار خریدهای زمستانی سرخ‌پوشان پایتخت خودنمایی می‌کند و پرسپولیسی‌ها خریدی در بازار زمستانه نداشته‌اند.

مدیران باشگاه پرسپولیس در طول ایام تعطیلات زمستانه تمرکزشان روی استخدام سرمربی بود و از بازار نقل‌وانتقالات غافل شدند؛ البته که نگاهی به فهرست پرسپولیس نشان می‌دهد که سرخ‌پوشان، ترکیب قابل‌قبولی دارند و شاید نیاز به اعمال حداقل تغییرات باشد. با این وجود، اسماعیل کارتال، سرمربی جدید سرخ‌پوشان پایتخت نسبت به تقویت فهرست پرسپولیس تاکید کرده است؛ آن‌هم در حالی‌که فقط تا پایان امروز، پنجره نقل‌وانتقالات زمستانی فعال است و مدیران باشگاه پرسپولیس برای جلب رضایت کارتال کار سختی در پیش دارند.

صادقی مازاد شد اما نرفت
سرخ‌پوشان پایتخت در پنجره زمستانه، نه‌تنها بازیکن جدیدی به خدمت نگرفته‌اند بلکه در سوی مقابل، رضایت‌نامه هم برای هیچ‌کدام از بازیکنان تیم صادر نشده است؛ حتی بازیکنی نظیر سعید صادقی که در فهرست مازاد کریم باقری قرار داشت و در تمرینات پرسپولیس در طول هفته اخیر حضور نداشت اما گفته می‌شود که با توجه به مصدومیت اوستون اورونوف، پرسپولیسی‌ها مانع جدایی سعید صادقی شده‌اند و خواسته‌شان ادامه همکاری با این وینگر ساروی است.

لیست بازیکنان بزرگسال پرسپولیس (ظرفیت: 20 نفر)
1. الکسیس گندوز، 2. محمدحسین کنعانی‌زادگان، 3. مرتضی پورعلی‌گنجی، 4. گیورگی گولسیانی، 5. فرشاد فرجی، 6. ایوب العملود، 7. میلاد محمدی، 8. محمد خدابنده‌لو، 9. مسعود ریگی، 10. سروش رفیعی، 11. سعید مهری، 12. میلاد سرلک، 13. امید عالیشاه، 14. فرشاد احمدزاده، 15. سعید صادقی، 16. وحید امیری، 17. عیسی آل‌کثیر، 18. علی علیپور و 19. لوکاس ژوائو

لیست پرسپولیس فعلاً فقط برای بازیکن ایرانی جا دارد
مدیران باشگاه پرسپولیس در شرایطی درصدد حفظ سعید صادقی هستند که با توجه به حضور نام اوستون اورونوف در فهرست بازیکنان زیر 25 سال، یک جای خالی در حال حاضر، فهرست بازیکنان بزرگسال پرسپولیس دارد؛ با این وجود، با توجه به سهمیه خارجی از بین رفته سرخ‌پوشان در پرونده نبیل باهویی، در حال حاضر پرسپولیس سهمیه خارجی خالی ندارد و در چنین شرایطی، مدیران باشگاه پرسپولیس درصدد قطع همکاری با لوکاس ژوائو هستند تا بتوانند مطابق خواسته‌های کارتال، بازیکن خارجی جذب کنند.

سرخ‌ها به دنبال توافق با ژوائو
پرسپولیسی‌ها در روز پایانی پنجره زمستانه، احتمالاً بازیکن جدیدی جذب نکنند اما احتمال توافق با لوکاس ژوائو برای قطع همکاری بالاست؛ مهاجمی که در طول نیم‌فصل حضورش در جمع سرخ‌پوشان فقط یک گل برای پرسپولیس به‌ثمر رسانده و نتوانسته انتظارات را برآورده کند. گفته می‌شود که سرخ‌پوشان در تلاش برای توافق مالی با ژوائو هستند و اگر لوکاس هم از جمع بازیکنان پرسپولیس جدا شود، فهرست پرسپولیس 2 جای خالی خواهد داشت که احتمالاً یکی از این 2 جای خالی، طی روزهای آینده با جذب بازیکن خارجی مدنظر اسماعیل کارتال پر خواهد شد؛ البته همان‌طور که گفته شد، جذب بازیکن جدید خارجی منوط به توافق با لوکاس ژوائو است که باید دید تا پایان وقت امروز این اتفاق رخ خواهد داد یا خیر.

روز تلخ علیرضا بیرانوند؛ دلار تقلبی، چالش مانکن و کلی بوق
08 بهمن 1403 ساعت 10:30
536 نظر
روز تلخ علیرضا بیرانوند؛ دلار تقلبی، چالش مانکن و کلی بوق
پرسپولیس
پرسپولیس
2 - 0
پایان
تراکتور
تراکتور
علیرضا بیرانوند روز بسیار سختی را در ورزشگاه آزادی تجربه کرد.
به گزارش فوتبال 360، مهمترین بازی هفته هفدهم رقابت‌های لیگ برتر با برتری 2 بر صفر پرسپولیس در ورزشگاه آزادی، مقابل تراکتور به پایان رسید. این دیدار علاوه بر تعیین سرنوشت احتمالی معادلات بالای جدول، چهره دیگری از نوع هواداری در فوتبال را برجسته کرد که تداومش می‌تواند زنگ خطر را به صدا دربیاورد.

چهره مذکور البته که چندان تازه نیست و هنوز مُسکنی برایش پیدا نشده ولی واضح است که شیوع و گستردگی آن، چیزی نیست که بتواند باری از روی دوش این فوتبال بردارد. این ماجرا دقیقا همان چیزی است که شرایط علیرضا بیرانوند، دروازه‌بان تراکتور، را در این دیدار بیش از هر زمان دیگری دشوار کرد. او تا ابتدای همین فصل، چندین فصل رویایی، همراه با جام‌های متعدد با پرسپولیس داشت. دریافت پیشنهاد مالی بهتر و جدایی به شیوه‌ای نه چندان دوستانه از پرسپولیس، همه چیز را در باشگاه تهرانی، علیه او کرد. دقیقا از همان روزی که «بیرو» پیراهن تراکتور را به تن کرد، بسیاری برای بازگشت او به آزادی و تقابل با پرسپولیس لحظه‌شماری می‌کردند. او به همراه مهدی ترابی و دانیال اسماعیلی‌فر، از چهره‌های اثرگذار پرسپولیس در فصل گذشته بودند که در این فصل راهی تبریز شدند. اتفاقا هر 3 نفر هم در تقابل با پرسپولیس در آزادی، در ترکیب اولیه تیم حضور داشتند و اسم هر 3 هم در زمره ناکامان این بازی ثبت شد. اگرچه می‌توان سختی کار را در سطح بسیار پایین‌تری متوجه ترابی و دانیال اسماعیلی‌فر دانست ولی توجه اصلی تماشاگران پرسپولیس در این جدال معطوف به علیرضا بیرانوند بود.



این مورد را می‌توان از همان حجم انتشار دلارهای تقلبی که با عکس او چاپ شده و حتی به دست بازیکنان پرسپولیس هم رسیده بود، متوجه شد. برای هجمه علیه بیرانوند در آزادی ولی شعار هواداران و بوق‌های مکرری که باید روی آن گذاشت، تلخی داستان را صدبرابر کرد. «بیرو» می‌دانست در آزادی کسی از او استقبالی نخواهد کرد ولی هرگز تصورش را هم نمی‌کرد که با این همه شعار بوق‌دار مواجه شود. واکنش‌های عصبی نسبت به رفتار و شعارهای ناپسند تعدادی از تماشاگران پرسپولیس نزد دروازه‌بان تراکتور مشهود بود؛ او گاهی تماشاگران را به نشانه اعتراض تشویق و گاهی سرش را به نشانه افسوس تکان می‌داد. نتیجه همه آن‌ها یک چیز بود؛ برهم خوردن تمرکز علیرضا. شاید این موضوع در گل دومی که تراکتور دریافت کرد به طور تمام و کمال تجلی داشت؛ بیرانوند که گویی درگیر «چالش مانکن» شده بود، فقط مسیر توپ گولسیانی را دنبال کرد که چطور به تورش می‌چسبد.

تراکتور باخت، بیرانوند شکست خورد، رکوردش برابر پرسپولیس خراب شد و زودتر از بقیه زمین را ترک کرد. همان تعداد از هواداران پرسپولیس هم که با الفاظ ناشایست از بیرو استقبال کردند به خواسته‌شان رسیدند ولی این چیزی نبود که پرسپولیسی‌ها بخواهند. نمونه‌اش را می‌توان در اظهارات بازیکنان همین تیم پس از بازی دید؛ همگی متفق‌القول از این می‌گفتند که فحاشی نباید جایی در ورزشگاه داشته باشد. برای آن‌ها کرُی‌خوانی جذاب است ولی فحاشی هرگز. حالا واضح است که نه در این بازی بلکه کلا روی سکوهای ورزشگاه، فحاشی نباید تبدیل به دستمایه‌ای برای تخریب حریف شود. خاصه آنکه صحبت از فرهنگ و بزرگی نزد باشگاه‌های مطرح ایرانی، به وفور شنیده می‌شود.

معرفی برنده دور بیست‌وسوم پیش‌بینی بازی‌های خارجی در فوتبال 360؛ برد 20 میلیونی به مویرگی‌ترین شکل ممکن!
08 بهمن 1403 ساعت 09:00
41 نظر
معرفی برنده دور بیست‌وسوم پیش‌بینی بازی‌های خارجی در فوتبال 360؛ برد 20 میلیونی به مویرگی‌ترین شکل ممکن!
برنده دور بیست‌وسوم پیش‌بینی بازی‌های خارجی در سایت و اپلیکیشن «فوتبال 360» مشخص شد.
فوتبال 360 به مانند فصل گذشته مسابقه پیش‌بینی رقابت‌های فوتبال داخلی و خارجی را در سایت و اپلیکیشن خود شروع کرده است که شما می‌توانید از اینجا وارد بخش پیش‌بینی شوید. در بخش پیش‌بینی بازی‌های خارجی، 14 مسابقه مهم هفته در فوتبال جهان از سوی کارشناسان «فوتبال 360» گلچین می‌شود که شما می‌توانید نتایج این دیدارها را پیش‌بینی کنید و هر هفته 20 میلیون تومان به نفر اول اهدا می‌شود. البته که در صورت برابر شدن امتیازات نفرات اول، جایزه بین نفرات تقسیم خواهد شد. همچنین در پایان فصل در شرایطی مشابه با مسابقه پیش‌بینی لیگ برتر فوتبال ایران، یک دستگاه خودرو (KMC) ایگل به نفر اول جدول پیش‌بینی کلی اهدا خواهد شد و 200 میلیون تومان برای نفر دوم و 100 میلیون تومان، برای نفر سوم در نظر گرفته شده است.

مسابقه پیش‌بینی بازی‌های خارجی در سایت و اپلیکیشن فوتبال 360 به پایان کار خود در دوره بیست‌وسوم رسید و در این دور نزدیک به 195 هزار کاربر شرکت کردند و رقابت جذاب و نفسگیری میان آن‌ها برای رسیدن به جایزه 20 میلیون تومانی وجود داشت. در هفته‌ای که نتایج غیرمنتظره‌ای چون تساوی 2-2 آرسنال برابر استون‌ویلا، توقف بارسلونا در خانه ختافه، پیروزی 3 بر یک برایتون مقابل منچستریونایتد، برد 5 بر 4 بارسلونا برابر بنفیکا، پیروزی 3 بر صفر فاینورد مقابل بایرن‌مونیخ و برد 4 بر 2 پاری‌سن‌ژرمن در تقابل با منچسترسیتی ثبت شد، فقط یک کاربر توانست برنده جایزه 20 میلیون تومانی شود.

سهیل رحیمی‌زاده
کاربران با یکدیگر رقابت تنگاتنگی برای رسیدن به جایزه 20 میلیون تومانی دور بیست‌وسوم مسابقه پیش‌بینی بازی‌های خارجی داشتند و نگاهی به جدول نفرات برتر این دور نشان می‌دهد که فقط یک کاربر توانست 114 امتیاز کسب کند و پشت سر او، 3 کاربر با 113 امتیاز، 2 کاربر با 112 امتیاز و 4 کاربر با 111 امتیاز دیده می‌شوند که این فاصله امتیازی حداقلی نشان از برد مویرگی سهیل رحیمی‌زاده از شیراز در این دور از مسابقه پیش‌بینی بازی‌های خارجی در سایت و اپلیکیشن فوتبال 360 دارد.

سهیل رحیمی‌زاده در این دور توانست نتیجه 6 بازی چلسی - ولورهمپتون، لیورپول - لیل، آرسنال - دیناموزاگرب، بایرن‌مونیخ - وولفسبورگ، اتلتیکومادرید - لورکوزن و آرسنال - استون‌ویلا را کاملاً درست حدس بزند و 60 امتیاز از 114 امتیاز او در این دور، از این 6 مسابقه به‌دست آمد و از 8 بازی دیگر دور بیست‌وسوم هم رحیمی‌زاده جمعاً 54 امتیاز به‌دست آورد تا به تنهایی و با کسب مجموع 114 امتیاز، برنده جایزه 20 میلیون تومانی مسابقه پیش‌بینی هفتگی شود.

بیفوما، چهره ویژه روز پایانی بازار زمستانه؛ تیوی در سه راهی سرنوشت‌ساز
08 بهمن 1403 ساعت 09:30
60 نظر
بیفوما، چهره ویژه روز پایانی بازار زمستانه؛ تیوی در سه راهی سرنوشت‌ساز
وینگر-مهاجم استقلال خوزستان احتمالاً قراردادش را با این تیم به‌زودی فسخ می‌کند و در روز پایانی پنجره زمستانه به دنبال ثبت یک انتقال خبرساز است.
به گزارش فوتبال 360، پنجره نقل‌وانتقالات زمستانه به روز پایانی کار خود رسیده و اگر بازیکنی بخواهد از تیمی جدا شود، باید تا پایان وقت امروز بتواند فسخ قرارداد خود را بگیرد و از فردا (سه‌شنبه) فقط جابه‌جایی بازیکنان آزاد مجاز خواهد بود و بازیکنان دارای قرارداد حتی در صورت فسخ قراردادشان هم نمی‌توانند تغییر تیم بدهند. حالا در ساعت حساس مانده تا لحظه پایان مهلت فعالیت تیم‌ها در پنجره زمستانه، خبرهای ضدونقیضی از آینده بازیکنان مختلف به گوش می‌رسد.

تیوی بیفوما، وینگر-مهاجم استقلال خوزستان که در ابتدای فصل به جمع آبی‌پوشان اهوازی پیوست، بعد از گذراندن یک نیم‌فصل پرماجرا در استقلال خوزستان، حالا توجهات را بیش از پیش به سوی خود جلب کرده است؛ به‌طوری‌که می‌توان از بیفوما به عنوان یکی از چهره‌های ویژه بازار زمستانه یاد کرد و از همان روز آغازین فعالیت پنجره زمستانه، خبرهای ضدونقیض و پرشماری درباره آینده کاری تیوی بیفوما به گوش می‌رسید که همچنان هم ادامه دارد و به نظر می‌رسد که او در جمع آبی‌پوشان اهوازی ماندنی نیست.

بیفوما که کار خود در فوتبال ایران را با گلزنی برابر استقلال تهران آغاز کرد، سابقه گلزنی برابر شمس‌آذر قزوین و مس رفسنجان را هم دارد و در نقش گل‌ساز مقابل تیم‌های چادرملو اردکان، مس رفسنجان و گل‌گهر سیرجان هم درخشیده و هفته گذشته، روی گل تیمش برابر آلومینیوم اراک هم نقش‌آفرین بود. تیوی بیفوما بعد از ثبت 3 گل و 3 پاس گل، حالا در کانون توجهات قرار گرفته و در مسیر جدایی از استقلال خوزستان است و تلاش‌های زیادی از ابتدای پنجره زمستانی برای تحقق این مسئله انجام داده است.

آبی‌های خوزستانی 500 هزار دلار می‌خواهند
وینگر فرانسوی-کنگویی که بعد از گلزنی برابر استقلال تهران، قرارداد خود را به مدت 2 فصل دیگر تمدید کرد، حالا به یک مهره درآمدزا برای استقلال خوزستان تبدیل شده و گفته می‌شود که مدیران باشگاه خوزستانی درصدد آن هستند تا با دریافت 500 هزار دلار، رضایت‌نامه بیفوما را صادر کنند. البته که خواسته‌های مالی خودِ این بازیکن باعث شده تا پروسه جدایی‌اش از تیم خوزستانی پیچیده شود اما حالا در روز پایانی فعالیت بازار زمستانه، گفته می‌شود که تیوی بیفوما در آستانه جدایی از استقلال خوزستان است.

شانس گل‌گهر برای جذب بیفوما؛ بیشتر از همه رقبا
گل‌گهر سیرجان، تیم دست به نقد برای خرید تیوی بیفوما است و گفته می‌شود مطابق با درخواست مهدی تارتار، سیرجانی‌ها وارد مذاکره با بیفوما و باشگاه استقلال خوزستان شده‌اند و اگر در زمینه مسائل مالی به توافق برسند، انتقال بیفوما به جمع سرمه‌ای‌پوشان سیرجانی دور از ذهن نیست. ضمن آنکه همچنان باشگاه فولاد هم درصدد توافق با تیم هم‌استانی خود است و از قرمزپوشان اهوازی به عنوان دیگر مشتری خرید تیوی بیفوما در پنجره زمستانی یاد می‌شود.

پیشنهاد استقلال هم روی میز است اما ...
مدیران باشگاه استقلال هم نسبت به جذب تیوی بیفوما تمایل دارند اما اعتقادشان بر این است که رقم درخواستی بیفوما بیش از رقمی است که آن‌ها برای جذب بازیکن خارجی در نظر گرفته‌اند. با این اوصاف، پروسه انتقال بیفوما به استقلال تهران پیچیده‌تر از 2 تیم دیگر به نظر می‌رسد اما با این وجود، احتمالاً طی ساعات آینده خبر جدایی بیفوما از استقلال خوزستان به صورت رسمی اعلام خواهد شد و باید دید از میان 3 مقصد مذکور، ستاره گلزن و گل‌ساز آبی‌پوشان اهوازی کدام تیم را انتخاب می‌کند.

سقوط آزاد ناباورانه امیرارسلان در فوتبال ایران؛ «به کجا چنین شتابان آقای گیتاریست؟»
08 بهمن 1403 ساعت 10:00
75 نظر
سقوط آزاد ناباورانه امیرارسلان در فوتبال ایران؛ «به کجا چنین شتابان آقای گیتاریست؟»
بعد از یک‌دهه حضور در سطح اول فوتبال ایران، امیرارسلان مطهری در 31 سالگی یک سقوط آزاد ناباورانه را تجربه کرد و به یکی از تیم‌های در حال سقوط به لیگ دو رفت!
به گزارش فوتبال 360، بازار نقل‌وانتقالات زمستانه فوتبال ایران روز گذشته و در دلِ حواشی پرشمار تقابل پرسپولیس - تراکتور، تحت‌تاثیر یک خبر غیرمنتظره قرار گرفت؛ «امیرارسلان مطهری به نیروی زمینی تهران پیوست». مهاجم اسبق استقلال که یکی از برترین گلزنان تاریخ داربی پایتخت محسوب می‌شود، در نیم‌فصل نخست خانه‌نشین بود و به نظر می‌رسید که در نیم‌فصل دوم به چرخه بازیکنان لیگ برتری بازگردد اما مسیری که مطهری در پیش گرفت، غیرقابل پیش‌بینی بود.

امیرارسلان مطهری فصل گذشته و بعد از عدم رضایت جواد نکونام از سطح فنی او، راهی تراکتور تبریز شد و به نظر می‌رسید که بتواند در جمع سرخ‌پوشان تبریزی، عرض‌اندام کند و به روزهای خوبش بازگردد اما شرایط کاملاً برخلاف تصورات پیش رفت؛ به‌طوری‌که مطهری در 8 بازی برای تراکتور در لیگ برتر و جام حذفی فقط 192 دقیقه فرصت بازی به‌دست آورد که در این فرصت هم او که در نقش گلزن درخشید و نه در قامت گل‌ساز چهره موفقی بود تا پایان کابوس‌واری را در لیگ بیست‌وسوم تجربه کند.

شورش امیرارسلان علیه محبوبیت نزد آبی‌ها! 
مطهری از ابتدای فصل به دنبال انتخاب تیم جدید بود و نام او در حوالی تیم‌های مختلف از جمله هوادار و مس رفسنجان به گوش می‌رسید. البته تمرکز اصلی امیرارسلان مطهری، محکوم‌کردن باشگاه استقلال در دادگاه‌های بین‌المللی بود و او امید داشت که بتواند غرامت سنگینی از آبی‌ها بگیرد که این اصرار او به محکوم‌کردن آبی‌ها به مذاق هواداران استقلال خوش نیامد و مطهری که یکی از چهره‌های محبوب خط حمله استقلال در یک‌دهه اخیر بود، به سرعت محبوبیت خود نزد آبی‌ها را از دست داد. به‌ویژه آنکه او پیشتر با عدم فسخ قرارداد خود، سد راه حضور کاوه رضایی هم در جمع آبی‌پوشان شده بود.

نیم‌فصل خانه‌نشینی و ناگهان حضور در تیم کاندیدای سقوط به لیگ 2!
مهاجم 31 ساله بعد از یک نیم‌فصل خانه‌نشینی، نه‌تنها بازهم در انتخاب تیم لیگ برتری موفق نبود بلکه راه یکی از تیم‌های بحران‌زده لیگ آزادگان را در پیش گرفت و به نیروی زمینی تهران پیوست؛ تیمی که از 18 بازی در این فصل فقط 12 امتیاز به‌دست آورده و در رتبه شانزدهم جدول 18 تیمی لیگ آزادگان است و در مسیر سقوط به لیگ دسته دوم قرار دارد. سقوط آزاد امیرارسلان مطهری از یک تیم مدعی در لیگ برتر به تیمی در قعر جدول لیگ آزادگان، آن‌هم در فاصله کمتر از یک فصل، ناباورانه و عجیب است.

روزهای روشن، خداحافظ
مطهری در طول یک‌دهه اخیر نزدیک به 300 بازی در لیگ برتر، جام حذفی، لیگ قهرمانان آسیا و سوپرجام فوتبال ایران با لباس تیم‌های نفت تهران، ذوب‌آهن اصفهان، استقلال تهران و تراکتور تبریز انجام داد که 64 گل از جمله 4 گل او در داربی پایتخت در کارنامه این مهاجم گلزن دیده می‌شود و روی 25 گل هم در نقش گل‌ساز یا پنالتی‌گیر درخشیده تا جمعاً روی 89 گل موثر باشد. با این وجود، او حالا دیگر قرار نیست در سطح فوتبال ایران بازی کند و باید دید بعد از حضور در نیروی زمینی، مطهریِ 31 ساله احیا می‌شود و دوباره به چرخه بازیکنان لیگ برتری باز می‌گردد یا سقوط آزاد او شتاب می‌گیرد و رفته‌رفته رسماً از صحنه فوتبال ایران کنار می‌رود!

